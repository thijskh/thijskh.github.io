<?xml version="1.0" encoding="utf-8"?><feed xmlns="http://www.w3.org/2005/Atom" ><generator uri="https://jekyllrb.com/" version="3.9.2">Jekyll</generator><link href="https://nieuw.hiekehuistra.nl/feed.xml" rel="self" type="application/atom+xml" /><link href="https://nieuw.hiekehuistra.nl/" rel="alternate" type="text/html" /><updated>2023-01-27T23:57:09-08:00</updated><id>https://nieuw.hiekehuistra.nl/feed.xml</id><title type="html">Hieke Huistra</title><subtitle>historian of science and medicine</subtitle><author><name>Hieke Huistra</name><email>h.m.huistra@uu.nl</email></author><entry><title type="html">Het wetenschappelijk belang gaat niet boven alles</title><link href="https://nieuw.hiekehuistra.nl/columns/2023/01/wetenschappelijk-belang-niet-boven-alles/" rel="alternate" type="text/html" title="Het wetenschappelijk belang gaat niet boven alles" /><published>2023-01-21T00:00:00-08:00</published><updated>2023-01-21T00:00:00-08:00</updated><id>https://nieuw.hiekehuistra.nl/columns/2023/01/wetenschappelijk-belang-niet-boven-alles</id><content type="html" xml:base="https://nieuw.hiekehuistra.nl/columns/2023/01/wetenschappelijk-belang-niet-boven-alles/">&lt;p&gt;Een kort leven; een lange, tragische nasleep — dat is het verhaal van Charles O’Brien, beter bekend als Charles Byrne, nog beter bekend als de Ierse Reus. O’Brien werd in 1761 geboren in Littlebridge, nabij Lough Neagh, in het noorden van Ierland. Door een groeistoornis werd hij 2 meter 31 lang — sommige bronnen spreken zelfs over 2 meter 40 of 2 meter 50. Die lengte werd zijn broodwinning: hij stelde zichzelf tentoon, zoals mensen met afwijkende lichamen destijds wel vaker deden. O’Brien begon ermee als tiener, eerst in Ierland, toen in Edinburgh, en in 1780 reisde hij, 19 jaar oud, naar Londen.&lt;/p&gt;

&lt;p&gt;Hij verdiende goed, maar kreeg steeds meer lichamelijke klachten. Het leven zat hem ook anderszins niet mee: in 1783 werd hij in een pub beroofd van al het geld dat hij verdiend had, 700 pond. Nog datzelfde jaar overleed hij, 22 jaar oud.&lt;/p&gt;

&lt;p&gt;Bij leven maakte O’Brien zich grote zorgen over wat er met hem zou gebeuren na zijn dood. Hij vermoedde dat de Londense anatoom John Hunter op zijn lichaam aasde. Geen onrealistische angst: in het laat achttiende-eeuwse Londen trokken zogeheten resurrection men ’s nachts over de kerkhoven op zoek naar verse graven waaruit ze de lichamen konden stelen om te verkopen aan anatomen. Een ‘gewoon’ lichaam garandeerde al mooie inkomsten; een bijzonder lichaam als dat van O’Brien was de hoofdprijs.&lt;/p&gt;

&lt;p&gt;O’Brien vroeg daarom zijn vrienden om hem een zeemansgraf te geven, buiten bereik van grafrovers. Maar Hunter smeet er 500 pond tegenaan, kocht een vriend van O’Brien om en kreeg zo toch O’Briens lichaam op zijn snijtafel en diens skelet in zijn verzameling. Na Hunters dood ging die verzameling naar de Royal College of Surgeons of England, en daar is hij nu nog.&lt;/p&gt;

&lt;p&gt;Ruim twee eeuwen is O’Briens skelet tentoongesteld in hun museum, dat inmiddels Hunterian Museum heet. In 2018 sloot het Hunterian voor verbouwing. Over twee maanden heropent het, maar vorige week bleek dat het skelet van O’Brien dan niet meer te zien zal zijn. Dat is besloten door de ‘Hunterian Trustees’, de bestuurders die verantwoordelijk zijn voor het beheer van Hunters verzameling.&lt;/p&gt;

&lt;p&gt;Het skelet blijft wél in bezit van het museum, maar wordt vanaf nu bewaard in het depot, waar het alleen nog toegankelijk is voor ‘bona fide medisch onderzoek’. Het besluit doet geen recht aan O’Briens wensen, want hij wilde juist níet dat medici zijn lichaam in handen kregen; hij wilde na zijn dood met rust gelaten worden. Waarom houden de Trustees het skelet dan toch?&lt;/p&gt;

&lt;p&gt;Dat is wat vaag. In hun verklaring wijzen ze op de schenkingsvoorwaarden uit 1799, die stellen dat de verzameling bewaard moet worden ‘in zo perfect mogelijke staat’. Maar een beroep op historische voorwaarden klinkt eerder wereldvreemd dan moreel overtuigend. Misschien voelden de Trustees dat zelf ook aan, want ze benadrukken daarnaast voortdurend het grote belang van O’Briens skelet voor hedendaags medisch onderzoek.&lt;/p&gt;

&lt;p&gt;Een reflex die je wel meer ziet bij medische of natuurhistorische musea als er gevraagd wordt om teruggave van geroofde objecten. Wetenschappelijk belang! Het onderzoek! Maar wetenschappelijk belang gaat niet boven alles, zelfs niet als het de medische wetenschap betreft.&lt;/p&gt;

&lt;p&gt;Het is niet aan medici om te bepalen wat er met onze lichamen gebeurt na onze dood; dat is aan ons. Dat geldt voor u en mij, maar ook voor O’Brien — op dit vlak waren de morele normen toen niet anders dan nu. Hunter zat fout en dat wist hij, maar het kon hem niet schelen. Het hele verhaal is, zoals Charles Harper in 1923 schreef in zijn reisgids voor Londen, ‘contrary to all right and decent feeling’.&lt;/p&gt;

&lt;p&gt;De Trustees hadden het skelet van O’Brien nooit mogen hebben en zouden er dan ook zo snel mogelijk afstand van moeten doen.&lt;/p&gt;</content><author><name>Hieke Huistra</name><email>h.m.huistra@uu.nl</email></author><category term="Academisch-bedrijf" /><summary type="html">Een kort leven; een lange, tragische nasleep — dat is het verhaal van Charles O’Brien, beter bekend als Charles Byrne, nog beter bekend als de Ierse Reus. O’Brien werd in 1761 geboren in Littlebridge, nabij Lough Neagh, in het noorden van Ierland. Door een groeistoornis werd hij 2 meter 31 lang — sommige bronnen spreken zelfs over 2 meter 40 of 2 meter 50. Die lengte werd zijn broodwinning: hij stelde zichzelf tentoon, zoals mensen met afwijkende lichamen destijds wel vaker deden. O’Brien begon ermee als tiener, eerst in Ierland, toen in Edinburgh, en in 1780 reisde hij, 19 jaar oud, naar Londen.</summary></entry><entry><title type="html">Heb dit jaar oog voor álle kwaliteiten van de wetenschappers</title><link href="https://nieuw.hiekehuistra.nl/columns/2023/01/dit-jaar-oog-alle-kwaliteiten-wetenschappers/" rel="alternate" type="text/html" title="Heb dit jaar oog voor álle kwaliteiten van de wetenschappers" /><published>2023-01-07T00:00:00-08:00</published><updated>2023-01-07T00:00:00-08:00</updated><id>https://nieuw.hiekehuistra.nl/columns/2023/01/dit-jaar-oog-alle-kwaliteiten-wetenschappers</id><content type="html" xml:base="https://nieuw.hiekehuistra.nl/columns/2023/01/dit-jaar-oog-alle-kwaliteiten-wetenschappers/">&lt;p&gt;Altijd welkom in januari: hoop voor de toekomst. Ik haal die hoop dit jaar uit een vlak voor kerst verschenen beleidsbrief van de Adviesraad voor Wetenschap, Technologie en Innovatie (AWTI), over de beoordeling van wetenschap en wetenschappers.&lt;/p&gt;

&lt;p&gt;De Tweede Kamer had om die brief gevraagd, vanwege zorgen over ‘Erkennen en Waarderen’, de nieuwe manier waarop universiteiten hun werknemers proberen te beoordelen. Sommige wetenschappers zijn daar kritisch over: ze vinden het te vaag, te subjectief, en te anders dan wat de rest van de wereld doet en dus slecht voor de internationale positie van de Nederlandse wetenschap. Die kritiek bereikte de Kamer, vandaar de vraag aan de AWTI: hoe kan op objectieve wijze de kwaliteit van wetenschap vastgesteld worden?&lt;/p&gt;

&lt;p&gt;Niet, antwoordde de Adviesraad, en trouwens, dit is de verkeerde vraag. Althans, dat is mijn interpretatie, de Raad zei dat natuurlijk niet. Ze schrijven daar beleidsstukken, geen columns.&lt;/p&gt;

&lt;p&gt;Maar in de brief maken ze wel duidelijk dat de wetenschappelijke kwaliteit niet bestaat. Wat wetenschappelijke kwaliteit is, hangt altijd af van wat je belangrijk vindt. Moet wetenschap maatschappelijke problemen oplossen? Fundamentele kennis produceren? Studenten opleiden? Geld opleveren? Dat maakt nogal uit voor wat een zinvolle maat is voor wetenschappelijke kwaliteit – een succesvolle start-up is een mooi resultaat voor een wetenschapper die bij moet dragen aan het Nederlandse verdienvermogen, maar niet per se voor een wetenschapper die nieuwe kennis wil genereren. AWTI spreekt daarom liever van kwaliteiten, meervoud, waar dus ook meerdere maten voor nodig zijn.&lt;/p&gt;

&lt;p&gt;Die maten kunnen zowel kwantitatief als kwalitatief zijn. De afgelopen decennia waren vooral kwantitatieve maten populair: het aantal publicaties, het aantal citaties, de hoeveelheid binnengehaald subsidiegeld. In het nieuwe Erkennen en Waarderen willen de universiteiten daar ook meer kwalitatieve criteria aan toevoegen, zoals: ‘Ik schrijf columns in Trouw en daarmee draag ik bij aan de maatschappelijke discussie over hoe wetenschappers beoordeeld moeten worden’.&lt;/p&gt;

&lt;p&gt;Sommige wetenschappers worden zenuwachtig van die kwalitatieve criteria, want dat zijn ‘verhaaltjes’, en die zijn subjectief. Klopt, schrijft de AWTI, maar dat zijn getallen ook. Wie alleen getallen wil, benadeelt bijvoorbeeld wetenschappers die onderzoek doen om beleidsmakers te helpen: voor bijdrage aan beleid hebben we geen geschikte kwantitatieve maat. En kale cijfers verhullen het achterliggende verhaal. Stel, wetenschapper A publiceert jaarlijks drie artikelen, en wetenschapper B slechts één, maar wetenschapper B neemt veel tijd om artikelen van andere te beoordelen en collega’s te adviseren, terwijl wetenschapper A elk verzoek afwimpelt, is wetenschapper A dan echt een betere onderzoeker?&lt;/p&gt;

&lt;p&gt;Geen enkele kwaliteitsmaat is volledig objectief. Jammer, maar zo is het leven. Desalniettemin kunnen we wel proberen zo objectief mogelijk te zijn en zoveel mogelijk recht te doen aan alle verschillende rollen en omstandigheden die wetenschappers hebben. Het nieuwe Erkennen en Waarderen probeert dat te doen door kwantitatieve en kwalitatieve criteria te combineren.&lt;/p&gt;

&lt;p&gt;De AWTI ziet geen reden aan te nemen dat die nieuwe beoordelingsmethode de internationale positie van de Nederlandse wetenschap bedreigt. Integendeel: het zijn juist internationale ontwikkelingen die een nieuwe beoordeling van wetenschappers onvermijdelijk maken. De vrees dat Nederland er internationaal alleen voor staat, is, zo laat de Raad zien, onterecht. Wel loopt Nederland, samen met het Verenigd Koninkrijk, Finland en Noorwegen, voorop, wat een mooie kans biedt om de precieze koers van de nieuwe methodes te bepalen.&lt;/p&gt;

&lt;p&gt;De position papers, toolboxes, formulieren en protocollen met die koers liggen klaar. Waar het nu op aan komt, is de vraag of individuele wetenschappers die koers gaan volgen. Vrijwel elke wetenschapper is ook wetenschapsbeoordelaar: als lid van sollicitatie- of bevorderingscommissies, als beoordelaar bij subsidieaanvragen, als afdelingshoofd, als goedkeurder van een proefschrift.&lt;/p&gt;

&lt;p&gt;Mijn hoop voor 2023 is dat wetenschappers elke keer dat zij hun collega’s beoordelen, oog hebben voor álle kwaliteiten die wetenschappers kunnen hebben, en dat ze die kwaliteiten vervolgens durven in te schatten op basis van zowel woorden als getallen.&lt;/p&gt;</content><author><name>Hieke Huistra</name><email>h.m.huistra@uu.nl</email></author><category term="Academisch-bedrijf" /><summary type="html">Altijd welkom in januari: hoop voor de toekomst. Ik haal die hoop dit jaar uit een vlak voor kerst verschenen beleidsbrief van de Adviesraad voor Wetenschap, Technologie en Innovatie (AWTI), over de beoordeling van wetenschap en wetenschappers.</summary></entry><entry><title type="html">We moeten ons allemaal tot euthanasie verhouden, of we willen of niet</title><link href="https://nieuw.hiekehuistra.nl/columns/2022/12/ons-allemaal-tot-euthanasie-verhouden/" rel="alternate" type="text/html" title="We moeten ons allemaal tot euthanasie verhouden, of we willen of niet" /><published>2022-12-17T00:00:00-08:00</published><updated>2022-12-17T00:00:00-08:00</updated><id>https://nieuw.hiekehuistra.nl/columns/2022/12/ons-allemaal-tot-euthanasie-verhouden</id><content type="html" xml:base="https://nieuw.hiekehuistra.nl/columns/2022/12/ons-allemaal-tot-euthanasie-verhouden/">&lt;p&gt;Mag de Nederlandse staat hulp bij zelfdoding verbieden, en dat verbod strafrechtelijk handhaven? Ja, oordeelde de rechtbank in Den Haag afgelopen woensdag. De Coöperatie Laatste Wil had om dat oordeel gevraagd, omdat ze vond dat het huidige verbod op hulp bij zelfdoding in strijd is met het Europees Verdrag voor de Rechten van de Mens, in het bijzonder het recht op ‘eerbiediging van de persoonlijke levenssfeer’.&lt;/p&gt;

&lt;p&gt;Nu mogen alleen artsen hulp bij zelfdoding bieden, en dan alleen onder de strikte voorwaarden uit de euthanasiewet: het verzoek moet vrijwillig en weloverwogen zijn, en de persoon met de doodswens moet uitzichtloos en ondraaglijk lijden. Maar er zijn volgens Laatste Wil ook mensen die wél dood willen, maar volgens de huidige medische normen níet uitzichtloos en ondraaglijk lijden. Laatste Wil zou graag zien dat zij toegang krijgen tot een veilig, humaan middel om hun leven te beëindigen en dat naasten hen legaal kunnen helpen bij inname van dat middel.&lt;/p&gt;

&lt;p&gt;Terwijl de rechtbank uitspraak deed, zat ik op kantoor achter een stapel artikelen uit het Nederlands Tijdschrift voor Geneeskunde (NTvG), uit de eerste helft van de twintigste eeuw. Al die artikelen waren geschreven door artsen, en ze gingen allemaal over actieve euthanasie. Ik las ze omdat ik probeer uit te zoeken hoe artsen honderd jaar geleden dachten over euthanasie.&lt;/p&gt;

&lt;p&gt;Weinig positief, is het antwoord. Alle artsen die in het NTvG over euthanasie publiceerden, waren tegen. Daarvoor hadden ze een waaier aan argumenten, deels praktisch, deels principieel.&lt;/p&gt;

&lt;p&gt;Een terugkerend praktisch bezwaar was de onzekerheid in de diagnose ‘ongeneeslijk’. Omdat een arts zich altijd kon vergissen; het verloop van een ziekte was nu eenmaal, meende men, lastig te voorspellen. Maar ook omdat, zo schreef de arts Pinkhof in 1934, ‘de geneeskunst steeds vooruitgaat en morgen kan worden gered, wie heden verloren scheen’.&lt;/p&gt;

&lt;p&gt;Ook tegen de voorstellen van Laatste Wil zijn geregeld praktische bezwaren gegeven. Als iedereen vrije, legale toegang tot een laatstewilmiddel krijgt, hoe voorkom je dan dat iemand het in een opwelling inneemt, of zelfs door de koffie van de buurvrouw roert?&lt;/p&gt;

&lt;p&gt;Maar belangrijker dan de praktische bezwaren zijn wat mij betreft de principiële.&lt;/p&gt;

&lt;p&gt;Een van de meer principiële bezwaren die dokters een eeuw geleden inbrachten tegen euthanasie, was dat het de arts-patiënt-relatie fundamenteel zou veranderen. Het was de taak van de geneeskunde het leven te behouden, niet om het te vernietigen. Een op zichzelf misschien begrijpelijke uitzondering daarop bij één patiënt, zou alle andere patiënten van die arts doen twijfelen. Als de dokter blijkbaar toch niet altijd de dood als vijand zag, hoe konden zij er dan nog op vertrouwen dat de dokter in hun geval wel alles zou doen om hen in leven te houden?&lt;/p&gt;

&lt;p&gt;Dit bezwaar lijkt nu wellicht minder relevant, maar wat we ervan kunnen leren is dat verruiming van mogelijkheden bij hulp bij zelfdoding consequenties heeft voor álle mensen die voor die hulp in aanmerking komen en niet alleen voor degenen die ook daadwerkelijk dood willen.&lt;/p&gt;

&lt;p&gt;Lang niet elke terminale kankerpatiënt in Nederland wil euthanasie, maar elke terminale kankerpatiënt weet dat euthanasie een optie is, en zal zich daar dus op een of andere manier toe moeten verhouden – omdat een familielid ernaar vraagt, bijvoorbeeld, of omdat ze weten dat de buurman in hun situatie een euthanasieverzoek ingediend heeft.&lt;/p&gt;

&lt;p&gt;Het meest genoemde voorbeeld van mensen met een doodswens die niet binnen de euthanasiewet vallen, zijn ouderen met een ‘voltooid leven’. Zij zijn ‘klaar met leven’, en voelen zich, zo zeggen ze zelf, eenzaam, onthecht, of te afhankelijk van anderen.&lt;/p&gt;

&lt;p&gt;Hun situatie kan bijzonder schrijnend zijn.&lt;/p&gt;

&lt;p&gt;Maar wie hun een laatstewilmiddel aanbiedt, vertelt daarmee impliciet aan alle eenzame en onthechte ouderen dat de dood een acceptabele oplossing kan zijn – en ik vrees dat dat tot nog veel schrijnender situaties leidt.&lt;/p&gt;</content><author><name>Hieke Huistra</name><email>h.m.huistra@uu.nl</email></author><category term="Geboorte-dood" /><summary type="html">Mag de Nederlandse staat hulp bij zelfdoding verbieden, en dat verbod strafrechtelijk handhaven? Ja, oordeelde de rechtbank in Den Haag afgelopen woensdag. De Coöperatie Laatste Wil had om dat oordeel gevraagd, omdat ze vond dat het huidige verbod op hulp bij zelfdoding in strijd is met het Europees Verdrag voor de Rechten van de Mens, in het bijzonder het recht op ‘eerbiediging van de persoonlijke levenssfeer’.</summary></entry><entry><title type="html">Veni, Vidi, Vici? De beste ideeën komen lang niet altijd bovendrijven</title><link href="https://nieuw.hiekehuistra.nl/columns/2022/12/beste-ideeen-niet-bovendrijven/" rel="alternate" type="text/html" title="Veni, Vidi, Vici? De beste ideeën komen lang niet altijd bovendrijven" /><published>2022-12-03T00:00:00-08:00</published><updated>2022-12-03T00:00:00-08:00</updated><id>https://nieuw.hiekehuistra.nl/columns/2022/12/beste-ideeen-niet-bovendrijven</id><content type="html" xml:base="https://nieuw.hiekehuistra.nl/columns/2022/12/beste-ideeen-niet-bovendrijven/">&lt;p&gt;Hoe verdeel je onderzoeksgeld? In theorie is het simpel, het geld moet naar de beste onderzoekers en de mooiste ideeën. Maar in de praktijk is het lastig, want wie zijn de beste onderzoekers, en wat zijn de mooiste ideeën? Hoe meet je kwaliteit?&lt;/p&gt;

&lt;p&gt;Daar denken ze bij ’s lands belangrijkste onderzoeksfinancier NWO veel over na. NWO verdeelt jaarlijks bijna 1 miljard euro aan subsidiegeld, via allerlei verschillende programma’s.&lt;/p&gt;

&lt;p&gt;Het belangrijkst is het talentenprogramma: subsidies voor ‘talentvolle, creatieve onderzoekers’ in verschillende loopbaanfases, met de tamelijk onbescheiden namen Veni, Vidi en Vici. Sommige onderzoekers verwerven ze in de loop der jaren alle drie; ik ken er zo eentje, en hij noemt zich nu Caesar-fellow.&lt;/p&gt;

&lt;p&gt;Veni’s, Vidi’s en Vici’s bepalen carrières. Zonder de Veni die ik in 2016 kreeg, was ik nooit gekomen waar ik nu ben. Na de toekenning werd ik een tijd lang regelmatig voorgesteld als ‘dit is Hieke, ze heeft een Veni’ – en dan wist iedereen meteen dat ik een excellente wetenschapper was. Helaas is dat effect weggeëbd; mijn Veni-halo is uitgedoofd. Tijd, kortom, om een Vidi aan te vragen.&lt;/p&gt;

&lt;p&gt;Dus verdiep ik me in de aanvraagprocedure. Die is de afgelopen zes jaar nogal veranderd. Neem bijvoorbeeld het cv, een belangrijk onderdeel van de aanvraag. In 2016 kreeg ik een lijst verplichte kopjes, zoals ‘internationale activiteiten’, ‘subsidies en prijzen’ en ‘gesuperviseerde academische staf’ – de laatste zelfs met een voorgedrukt tabelletje.&lt;/p&gt;

&lt;p&gt;Uiteraard was er ook een kopje ‘output’, waar ik ál mijn publicaties moest opgeven, in voorgeschreven categorieën. Alles wat geen wetenschappelijk boek of artikel was, viel in de categorie ‘anders’, onderaan de lijst.&lt;/p&gt;

&lt;p&gt;Tegenwoordig werkt NWO met een ‘narratief cv’: je mag anderhalf A4’tje vullen met een lopend verhaal over je loopbaan tot nu toe, waarbij je zelf kiest waar je de nadruk op wilt leggen. De outputlijst bestaat ook nog, maar biedt nu veel meer ruimte voor dingen die geen wetenschappelijke boeken of artikelen zijn.&lt;/p&gt;

&lt;p&gt;Podcasts, krantencolumns, medische behandelrichtlijnen, databases, lesmethodes – alles mag, als het maar een vorm van output is die ‘voorkomt in uw discipline’. Daarnaast mag je nog maar tien dingen op de outputlijst zetten, een mooie prikkel om mensen te stimuleren tot kwaliteit in plaats van kwantiteit.&lt;/p&gt;

&lt;p&gt;De nieuwe criteria benaderen meer dan de oude mijn idee van wetenschappelijke kwaliteit. Maar een belangrijk nadeel lossen ze niet op: er zit altijd enige willekeur in de subsidietoekenning. Natuurlijk, sommige aanvragen zijn duidelijk beter dan andere. Maar heel veel aanvragen zijn gewoon heel goed en de keuze daartussen hangt vaak meer af van toevalligheden dan van kwaliteit.&lt;/p&gt;

&lt;p&gt;Daar doe je niets aan zolang er niet genoeg geld is om álle goede aanvragen te honoreren. Waar je wel iets aan kunt doen: het halo-effect van de gehonoreerde aanvraag. Nu is de redenering vaak: zij heeft een Veni (of Vidi, of Vici), ze moet wel een betere onderzoeker zijn dan haar collega’s zonder Veni.&lt;/p&gt;

&lt;p&gt;Maar stel nou dat NWO, waar ze een be­won­de­rens­waar­dige bereidheid tot vernieuwing hebben, de laatste selectiestap zou vervangen door loting? Je haalt eerst de slechtste aanvragen eruit, honoreert dan de aanvragen van de buitencategorie, en tussen de uitstekende aanvragen die dan overblijven, loot je.&lt;/p&gt;

&lt;p&gt;Het is al vaker geopperd, begin deze week nog door Marie-José van Tol, voorzitter van De Jonge Akademie, in een debat met Marcel Levi, de baas van NWO. Maar Levi vindt loten ‘de eer van NWO te na’. Immers, loten betekent dat NWO toegeeft niet op kwaliteit te kunnen selecteren.&lt;/p&gt;

&lt;p&gt;Dat klopt. Maar NWO zou er juist eer in kunnen stellen dat te erkennen. Het zou de onderzoekers die buiten het galeischip vallen enorm helpen als niemand meer kan ontkennen dat het wel of niet krijgen van een subsidie meer zegt over iemands geluk, dan over haar kwaliteiten als onderzoeker.&lt;/p&gt;</content><author><name>Hieke Huistra</name><email>h.m.huistra@uu.nl</email></author><category term="Academisch-bedrijf" /><summary type="html">Hoe verdeel je onderzoeksgeld? In theorie is het simpel, het geld moet naar de beste onderzoekers en de mooiste ideeën. Maar in de praktijk is het lastig, want wie zijn de beste onderzoekers, en wat zijn de mooiste ideeën? Hoe meet je kwaliteit?</summary></entry><entry><title type="html">Die RIVM-tip voor kwetsbaren komt neer op huisarrest</title><link href="https://nieuw.hiekehuistra.nl/columns/2022/11/rivm-tip-huisarest/" rel="alternate" type="text/html" title="Die RIVM-tip voor kwetsbaren komt neer op huisarrest" /><published>2022-11-19T00:00:00-08:00</published><updated>2022-11-19T00:00:00-08:00</updated><id>https://nieuw.hiekehuistra.nl/columns/2022/11/rivm-tip-huisarest</id><content type="html" xml:base="https://nieuw.hiekehuistra.nl/columns/2022/11/rivm-tip-huisarest/">&lt;p&gt;De najaarsgolf is voorbij, liet het RIVM vorige week weten. Deze week daalden de ziekenhuisopnames, positieve testen en rioolwatercijfers nog verder. Een heel andere situatie dan vorig jaar rond deze tijd, toen de cijfers snel opliepen en het kabinet net zo lang niets deed tot toch weer een lockdown de enige overgebleven optie was.&lt;/p&gt;

&lt;p&gt;Deze golf had aanzienlijk minder invloed op mijn leven dan alle voorgaande. Ik werkte bijna elke dag op kantoor. Ik gaf college in een echte zaal, aan echte studenten. Ik discussieerde met collega’s op conferenties. Mijn kinderen gingen meestal naar school of crèche en zaten slechts af en toe verkouden thuis. Ik at bitterballen op recepties, ik dineerde in restaurants, ik dronk koffie in cafés. Af en toe, als er een collega corona had, deed ik wat extra zelftesten. Als het druk was in de trein zette ik een mondkapje op. Ik haalde een herhaalprik. Ik verzette een paar afspraken met studenten die corona hadden. En dat was het.&lt;/p&gt;

&lt;p&gt;Ik kan niet anders zeggen: ik vond het heerlijk. Pas in de afgelopen maanden merkte ik echt hoe erg ik het gemist had om daadwerkelijk collega’s en studenten om me heen te hebben, om met ze te praten zonder scherm ertussen, en om weer gelegenheid te hebben een grap te maken of een gesprek te hebben dat op het oog niet veel met werk te maken heeft, maar onder de oppervlakte wel de smeerolie is voor waardevolle samenwerking. Ik hou niet echt van kwantitatieve kwaliteitsindicatoren, maar het lijkt me toch veelzeggend dat ik in de afgelopen twee maanden meer onderzoekspublicaties de deur uit heb gestuurd dan de twee jaar daarvoor.&lt;/p&gt;

&lt;p&gt;Dus, zou je zeggen: uitstekend idee, van het kabinet, om het beleidsdoel ‘samen de samenleving zo open mogelijk houden’ praktisch vertalen in ‘doen alsof er niets aan de hand is en hopen dat het dan vanzelf weer overwaait’.&lt;/p&gt;

&lt;p&gt;Maar mijn persoonlijke levenslust is natuurlijk niet geschikt als maat der dingen. Er wonen meer mensen in dit land. En deze najaarsgolf afdoen als een kleine rimpeling in een verder coronaloos bestaan is niet voor elk van die mensen weggelegd. De duizenden coronapatiënten die de sinds de zomer in het ziekenhuis werden opgenomen kunnen dat niet; de honderden van hen die op de ic terechtkwamen zeker niet. Het onbekende aantal mensen dat in deze golf long covid oploopt, kan het niet.&lt;/p&gt;

&lt;p&gt;En mensen met een leeftijd of een aandoening die ze extra kwetsbaar maakt voor een corona-infectie, kunnen het ook niet. Voor hen is er weinig houvast: ze mochten net wat eerder dan de rest een herhaalprik halen, en daarnaast kregen ze beste wensen en wat aanvullende tips van de minister. Een paar van die tips: drukke plekken en bijeenkomsten zoveel mogelijk vermijden, liever niet met het openbaar vervoer reizen, op rustige momenten boodschappen doen. Voor bezoek wordt een maximum van vier personen per dag gesuggereerd. Het RIVM voegt in een lijst aanvullende adviezen nog toe liefst ook alleen mensen te ontvangen met wie je ‘goede afspraken kunt maken’ over afstand houden — als je dwarse vrienden hebt, dan heb je pech. Als je vrienden hebt die van een feestje houden trouwens ook, want ze mogen ook niet komen als ze ‘kort geleden veel personen hebben ontmoet’.&lt;/p&gt;

&lt;p&gt;Maar het meest ontluisterend vind ik het advies om weg te blijven bij plekken ‘waar u niet zeker weet of andere bezoekers gezondheidsklachten hebben. Zeker als u er niet goed afstand kunt houden.’&lt;/p&gt;

&lt;p&gt;Dat is geen ‘tip’, dat is huisarrest. Ik ken in het huidige laat-maar-waaiennormaal maar één plek die aan deze eisen voldoet, en dat is de vaccinatielocatie van de GGD.&lt;/p&gt;

&lt;p&gt;Niemand wil een dichte samenleving. Maar een open samenleving waarin kwetsbaren geadviseerd wordt nergens naartoe gaan, is helemaal geen samenleving — dat is ieder voor zich.&lt;/p&gt;</content><author><name>Hieke Huistra</name><email>h.m.huistra@uu.nl</email></author><category term="Corona" /><summary type="html">De najaarsgolf is voorbij, liet het RIVM vorige week weten. Deze week daalden de ziekenhuisopnames, positieve testen en rioolwatercijfers nog verder. Een heel andere situatie dan vorig jaar rond deze tijd, toen de cijfers snel opliepen en het kabinet net zo lang niets deed tot toch weer een lockdown de enige overgebleven optie was.</summary></entry><entry><title type="html">Oude, flauwe babymopjes dankzij de digitalisering</title><link href="https://nieuw.hiekehuistra.nl/columns/2022/11/oude-babymopjes-dankzij-digitalisering/" rel="alternate" type="text/html" title="Oude, flauwe babymopjes dankzij de digitalisering" /><published>2022-11-05T00:00:00-07:00</published><updated>2022-11-05T00:00:00-07:00</updated><id>https://nieuw.hiekehuistra.nl/columns/2022/11/oude-babymopjes-dankzij-digitalisering</id><content type="html" xml:base="https://nieuw.hiekehuistra.nl/columns/2022/11/oude-babymopjes-dankzij-digitalisering/">&lt;p&gt;Het papierloze kantoor is niet aan mij besteed. Essays van studenten, artikelen van collega’s, beleidsnota’s van besturen: alles wat ik toegestuurd krijg, print ik uit. Alleen dan lukt het me de teksten geconcentreerd te lezen, erover na te denken en zinvol commentaar te formuleren. Een of twee dagen in de week thuiswerken betekent voor mij dan ook tassen met ordners en boeken heen en weer sjouwen. Gelukkig vond ik onlangs op kantoor een vergeten Aldi-tas die precies in het kinderzitje op mijn bagagedrager past.&lt;/p&gt;

&lt;p&gt;Voor u deze column met een ‘OK boomer’ terzijde schuift (of, waarschijnlijker, wegklikt): ik hou ook van digitaal. En zeker van digitale historische bronnen.&lt;/p&gt;

&lt;p&gt;De afgelopen vijftien jaar zijn er grote verzamelingen historische teksten gedigitaliseerd. De website Delpher.nl van de Koninklijke Bibliotheek is daar het bekendste voorbeeld van. Twee miljoen kranten, twaalf miljoen tijdschriftpagina’s, meer dan 900.000 boeken en anderhalf miljoen uitgetypte radiobulletins. Mocht u er nooit geweest zijn, gaat u vooral eens kijken. Tik uw achternaam in, de straat waar u woont, uw favoriete historische gebeurtenis, en grasduin door wat er bovenkomt. Uren plezier zonder dat u er de deur voor uit hoeft.&lt;/p&gt;

&lt;p&gt;Mijn beste vondst van afgelopen week is een mop over twee baby’s, uit een krant uit 1898. De eerste baby zegt “Ik zou niet graag een zuigeling in de Noordpoolstreek willen zijn”. De tweede baby vraagt waarom. Waarop de eerste baby antwoordt: “De nachten duren daar zes maanden, en ik geloof niet dat ik zoo lang zonder ophouden zou kunnen schreeuwen”.&lt;/p&gt;

&lt;p&gt;Hoogstaande humor zou ik het niet durven noemen, maar gezellig vond ik het wel, dat mensen eind negentiende eeuw ook al flauwe grapjes maakten over huilende baby’s. Niet alles was vroeger anders.&lt;/p&gt;

&lt;p&gt;Ik was eigenlijk aan het uitzoeken hoelang het woord ‘baby’ al gangbaar was in Nederland, maar nu veranderde mijn onderzoeksdoel in ‘meer babymopjes vinden’. Die waren er. Bijvoorbeeld deze, afgedrukt in een zaterdagkrant uit 1914. Twee jonge ouders gingen scheiden. Bij het uitspreken van een scheiding kreeg de moeder de baby toegewezen, maar toen ze de rechtbank uitkwamen, zei de moeder tegen de vader dat ze baby de helft van de tijd aan hem wilde geven. ‘Goed!’, Riep de vader verheugd, ‘dat is goed!’ ‘Ja’, hernam zijn echtgenoote kalm, ‘jij mag hem ‘s nachts hebben’.&lt;/p&gt;

&lt;p&gt;Voor de digitaliseringsgolf was het vinden van dergelijke dijenkletsers in kranten een onmogelijke opgave. Kranten zijn fantastische bronnen voor historische onderzoek, ze bespreken allerlei onderwerpen en bereikten, zeker vanaf eind negentiende eeuw, een breed publiek. Maar ze zijn wel lastig te doorzoeken. Het zijn er heel veel, en er zit geen systeem in — althans, geen systeem waar je iets aan hebt, als je, bijvoorbeeld, wilt weten hoe er tussen 1918 en 1939 gedacht werd over plastische chirurgie.&lt;/p&gt;

&lt;p&gt;Met papieren kranten kun je dat alleen onderzoeken als je ze allemaal doorbladert om de relevante artikelen te vinden. Maar in de nieuwe digitale krantenarchieven hoef je de kranten niet afzonderlijk door te kijken, maar kun je ze allemaal tegelijk doorzoeken. Daarbij moet je dan wel de juiste zoekwoorden kiezen, wat minder makkelijk is dan het lijkt.&lt;/p&gt;

&lt;p&gt;Als je bijvoorbeeld alleen ‘plastische chirurgie’ intikt, mis je alle artikelen waarin die term niet voorkomt, maar waarin wel geschreven wordt over ‘herstel van verminkingen’, ‘schoonheidsoperaties’, ‘aangezichtschirurgie’ en ‘oorverkleiningen’. Voor het leesplezier maakt dat niet uit, voor de wetenschappelijke waarde van het onderzoek wel.&lt;/p&gt;

&lt;p&gt;Maar wie haar zoekwoorden zorgvuldig kiest, vindt in digitale archieven een heel nieuw venster op de geschiedenis. Door dat venster kan de historica de belangrijkste onderwerpen in het publieke debat blootleggen, thema’s door de tijd volgen en zo de ontwikkeling van onze samenleving beter begrijpen.&lt;/p&gt;

&lt;p&gt;Of ze kan natuurlijk gewoon flauwe babymopjes verzamelen.&lt;/p&gt;</content><author><name>Hieke Huistra</name><email>h.m.huistra@uu.nl</email></author><category term="Vanalles" /><summary type="html">Het papierloze kantoor is niet aan mij besteed. Essays van studenten, artikelen van collega’s, beleidsnota’s van besturen: alles wat ik toegestuurd krijg, print ik uit. Alleen dan lukt het me de teksten geconcentreerd te lezen, erover na te denken en zinvol commentaar te formuleren. Een of twee dagen in de week thuiswerken betekent voor mij dan ook tassen met ordners en boeken heen en weer sjouwen. Gelukkig vond ik onlangs op kantoor een vergeten Aldi-tas die precies in het kinderzitje op mijn bagagedrager past.</summary></entry><entry><title type="html">Onacceptabel gedrag, en toch mag hij hoogleraar blijven</title><link href="https://nieuw.hiekehuistra.nl/columns/2022/10/onacceptabel-gedrag-toch-hoogleraar-blijven/" rel="alternate" type="text/html" title="Onacceptabel gedrag, en toch mag hij hoogleraar blijven" /><published>2022-10-22T00:00:00-07:00</published><updated>2022-10-22T00:00:00-07:00</updated><id>https://nieuw.hiekehuistra.nl/columns/2022/10/onacceptabel-gedrag-toch-hoogleraar-blijven</id><content type="html" xml:base="https://nieuw.hiekehuistra.nl/columns/2022/10/onacceptabel-gedrag-toch-hoogleraar-blijven/">&lt;p&gt;‘Langdurig intimiderend en ongewenst gedrag’, was de samenvatting van de universiteit. Meer concreet: ‘een stelselmatig patroon van zwartmaken, machtsmisbruik, genderdiscriminatie, kleineren in het openbaar en de voortdurende dreiging dat het carrièreverloop van de klagers zou worden beschadigd’. Ook waren er opmerkingen gemaakt ‘met seksuele lading’ en was er een geval van ‘ongewenste lichamelijke benadering’. De dader: een hoogleraar aan de Universiteit Leiden.&lt;/p&gt;

&lt;p&gt;Zijn wangedrag werd vastgesteld door de klachtencommissie ongewenst gedrag van die universiteit, in een onderzoek naar aanleiding van meerdere klachten over de betreffende hoogleraar. De universiteit bracht dat afgelopen dinsdag naar buiten.&lt;/p&gt;

&lt;p&gt;Het universiteitsbestuur vindt zijn gedrag, uiteraard, onacceptabel en legt daarom, volgens het advies van de commissie, sancties op: de hoogleraar mag niet meer op de universiteit komen, geen promovendi meer begeleiden, geen gebruik meer maken van universitaire faciliteiten, en geen contact meer opnemen met universitaire collega’s.&lt;/p&gt;

&lt;p&gt;Geen halve maatregelen, zou je zeggen. Maar genoeg is het wat mij betreft niet. De hoogleraar mag weliswaar heel veel niet meer, maar hij mag nog steeds twee cruciale dingen wel.&lt;/p&gt;

&lt;p&gt;Eén: hij mag in dienst blijven, en krijgt dus ook gewoon elke maand salaris uitbetaald. Volgens de universiteit zijn er ‘onder meer arbeidsrechtelijke redenen’ om hem niet te ontslaan, en kunnen ze er vanwege privacy niet meer over zeggen, alhoewel de woordvoerder in sommige media liet vallen dat het iets met leeftijd te maken had.&lt;/p&gt;

&lt;p&gt;En twee: hij mag zich gewoon hoogleraar blijven noemen. Hij mag niet ‘publiekelijk namens de universiteit naar buiten treden’, maar hij mag wel gewoon in publicaties blijven vermelden dat hij hoogleraar aan de Universiteit Leiden is.&lt;/p&gt;

&lt;p&gt;Een cynicus zou zeggen: dit is geen straf, maar een beloning. De man hoeft nooit meer een vakgroepvergadering voor te zitten, een tentamen na te kijken of een nieuwjaarstoespraak te houden, maar kan gewoon de hele dag onderzoek doen, lekker vanuit huis, tegen riant salaris. Goed, misschien is het voor dat onderzoek lastig dat hij de universitaire faciliteiten niet meer kan gebruiken — maar het lijkt erop dat niets hem in de weg staat om bijvoorbeeld een gastverblijf aan te vragen op een buitenlandse universiteit en zo gewoon door te werken. Die universiteit weet niet wie ze in huis haalt, want de Universiteit Leiden maakt niet bekend om welke hoogleraar het gaat, uit privacyoverwegingen.&lt;/p&gt;

&lt;p&gt;Waarom mag iemand die jarenlang zijn macht misbruikt en collega’s intimideert een hoogleraarstitel houden? De universiteit, in universiteitskrant Mare: ‘Omdat de commissie ook heeft vastgesteld dat de wetenschappelijke kwaliteit van deze hoogleraar buiten kijf staat, is er geen enkele aanleiding om hem het professoraat te ontnemen.’&lt;/p&gt;

&lt;p&gt;Een antwoord waar ik van binnen om moest huilen. Dan misbruik je je macht, kleineer je collega’s, dreig je hun carrières te dwarsbomen, maak je seksueel getinte opmerkingen tegen ze – en dan ziet de universiteit ‘geen enkele aanleiding’ om je hoogleraarstitel af te nemen, want met je wetenschap is niks mis?&lt;/p&gt;

&lt;p&gt;We hebben het aan de universiteiten nu al een paar jaar over nieuwe manieren van erkennen en waarderen. Over dat wetenschapper zijn meer is dan in toptijdschriften publiceren, dat het ook gaat over onderwijs geven, promovendi begeleiden, in gesprek kunnen gaan met de samenleving, inspirerend leidinggeven aan een onderzoeksteam – of in ieder geval leidinggeven zonder je ondergeschikten uit te kafferen. Dat niet iedereen alles hoeft te kunnen, maar dat wel al die dingen belangrijk zijn. Dat nieuwe erkennen en waarderen verloopt met horten en stoten, maar meestal ben ik er tamelijk optimistisch over.&lt;/p&gt;

&lt;p&gt;En dan komt er zo’n uitspraak. Die ik niet anders kan begrijpen dan: onderwijs, begeleiding, samenwerken, leidinggeven, het is allemaal leuk en aardig, maar mensen, laten we eerlijk zijn, het blijven bijzaken die losstaan van échte wetenschappelijke kwaliteit. Wetenschappelijke kwaliteit, dat is subsidies binnenhalen en artikelen publiceren. En wie dát kan, díe mag hoogleraar worden. En blijven. Tot het bittere, bittere eind.&lt;/p&gt;</content><author><name>Hieke Huistra</name><email>h.m.huistra@uu.nl</email></author><category term="Academisch-bedrijf" /><summary type="html">‘Langdurig intimiderend en ongewenst gedrag’, was de samenvatting van de universiteit. Meer concreet: ‘een stelselmatig patroon van zwartmaken, machtsmisbruik, genderdiscriminatie, kleineren in het openbaar en de voortdurende dreiging dat het carrièreverloop van de klagers zou worden beschadigd’. Ook waren er opmerkingen gemaakt ‘met seksuele lading’ en was er een geval van ‘ongewenste lichamelijke benadering’. De dader: een hoogleraar aan de Universiteit Leiden.</summary></entry><entry><title type="html">Staat wetenschap voor de VVD gelijk aan geld verdienen?</title><link href="https://nieuw.hiekehuistra.nl/columns/2022/10/wetenschap-voor-vvd-gelijk-aan-geld-verdienen/" rel="alternate" type="text/html" title="Staat wetenschap voor de VVD gelijk aan geld verdienen?" /><published>2022-10-08T00:00:00-07:00</published><updated>2022-10-08T00:00:00-07:00</updated><id>https://nieuw.hiekehuistra.nl/columns/2022/10/wetenschap-voor-vvd-gelijk-aan-geld-verdienen</id><content type="html" xml:base="https://nieuw.hiekehuistra.nl/columns/2022/10/wetenschap-voor-vvd-gelijk-aan-geld-verdienen/">&lt;p&gt;Kamervragen heten misschien ‘vragen’, dat zijn ze meestal niet. Ze zijn weliswaar geformuleerd in vragende vorm, maar de opsteller is zelden oprecht geïnteresseerd in het antwoord. Die wil vooral haar eigen mening spuien en de minister dwingen daarop te reageren — en zoals elke driejarige weet, is een zin die eindigt met een vraagteken de effectiefste manier om dat te doen.&lt;/p&gt;

&lt;p&gt;Een recent voorbeeld: de Kamervragen van Hatte van der Woude afgelopen dinsdag. Van der Woude is VVD-woordvoerder hoger onderwijs en wetenschapsbeleid, en ze vraagt minister Dijkgraaf (OCW) om uitleg over de sectorplannen van de verschillende wetenschapsgebieden. Met die sectorplannen wordt een deel van de nieuwe investeringen in de universiteiten zo zinvol mogelijk verdeeld. Over de verdere details wil ik weinig zeggen, daar weet ik niet genoeg van.&lt;/p&gt;

&lt;p&gt;Gelukkig maakt Van der Woude zich ook niet druk over details. Ze wil van de minister weten hoe het geld is verdeeld tussen de sectoren, welke rol “tekortsectoren, het toekomstig verdienvermogen van Nederland, maatschappelijke impact en valorisatie” daarbij gehad hebben, en waarom de sector sociale wetenschappen en geesteswetenschappen meer krijgt dan de rest: “Acht de minister die sector het belangrijkst om in te investeren als het gaat om tekortberoepen en uitdagingen van de toekomst?”&lt;/p&gt;

&lt;p&gt;Voor wie nog twijfelde of deze vraag retorisch was, spelde Van der Woude het nog eens uit in een tweet: Nederland heeft vooral extra investeringen nodig in “bv techniek, informatica, medisch onderzoek en onderwijs” en juist die gebieden komen er in de sectorplannen “relatief bekaaid” vanaf.&lt;/p&gt;

&lt;p&gt;Kortom: de sociale wetenschappen en geesteswetenschappen moeten minder geld krijgen omdat ze niet bijdragen aan wat Nederland nodig heeft.&lt;/p&gt;

&lt;p&gt;Van der Woude mist wat nuances. Haar stelling dat sociale wetenschappen en geesteswetenschappen het meest krijgen is dubieus: samen krijgen ze 21 miljoen, maar het zijn in praktijk twee sectoren, dus 21 miljoen voor beide betekent 10,5 miljoen voor sociale wetenschappen en 10,5 miljoen voor geesteswetenschappen. Minder dan de 15 miljoen voor bètawetenschappen, de 12 miljoen voor technische wetenschappen en de 12 miljoen voor medische wetenschappen.&lt;/p&gt;

&lt;p&gt;Daarnaast hoort de 60 miljoen waar het hier over gaat bij een totaalpakket van 1,2 miljard. Wie iets wil zeggen over de verdeling, moet naar dat hele pakket kijken, niet naar een klein stukje.&lt;/p&gt;

&lt;p&gt;Maar zoals gezegd, op de details wil ik hier niet ingaan. Die leiden af van de hoofdzaak: de woordvoerder hoger onderwijs en wetenschapsbeleid van de grootste partij zet hier de hele sociale wetenschappen en geesteswetenschappen weg als geldverspilling, met als argument dat ze niet doen wat Nederland nodig heeft.&lt;/p&gt;

&lt;p&gt;Maar ik zie niet hoe we met uitsluitend natuurwetenschappers kunnen begrijpen wat Poetin wil, waarom sommige mensen vaccinaties weigeren, hoe we nieuwkomers succesvol kunnen opnemen in onze samenleving en hoe we moeten omgaan met Kamerleden die de democratie ondermijnen — om maar eens wat uitdagingen van de (nabije) toekomst te noemen. Waarmee ik uiteraard niet wil zeggen dat er geen geld naar bèta, techniek of geneeskunde hoeft. Dat moet wel, we kunnen niet zonder die vakgebieden, maar we kunnen ook niet zonder de sociale wetenschappen en de geesteswetenschappen.&lt;/p&gt;

&lt;p&gt;Dat Van der Woude daar anders over denkt, komt vermoedelijk doordat ze, naar goed VVD-gebruik, vindt dat maatschappelijke impact, valorisatie en verdienvermogen eigenlijk hetzelfde zijn. Wat geen keiharde euro’s oplevert voor de BV Nederland, kan niet zinvol zijn, en verdient dus geen financiering.&lt;/p&gt;

&lt;p&gt;Die focus op verdienvermogen is armoedig. Want, zou ik Kamerlid Van der Woude willen vragen, waarom hebben we dan universiteiten? Wat willen we eigenlijk met onze wetenschap? Geld verdienen? Maar wat hebben we als land aan geld, als we het niet mogen uitgeven om maatschappelijke problemen op te lossen, maar alleen om meer geld te verdienen? Acht het Kamerlid ons toekomstig verdienvermogen werkelijk zo belangrijk? En zo niet, overweegt zij dan de door haar gestelde vragen in te trekken?&lt;/p&gt;</content><author><name>Hieke Huistra</name><email>h.m.huistra@uu.nl</email></author><category term="Academisch-bedrijf" /><summary type="html">Kamervragen heten misschien ‘vragen’, dat zijn ze meestal niet. Ze zijn weliswaar geformuleerd in vragende vorm, maar de opsteller is zelden oprecht geïnteresseerd in het antwoord. Die wil vooral haar eigen mening spuien en de minister dwingen daarop te reageren — en zoals elke driejarige weet, is een zin die eindigt met een vraagteken de effectiefste manier om dat te doen.</summary></entry><entry><title type="html">Verdeel dat extra geld over álle wetenschappers</title><link href="https://nieuw.hiekehuistra.nl/columns/2022/09/verdeel-extra-geld-alle-wetenschappers/" rel="alternate" type="text/html" title="Verdeel dat extra geld over álle wetenschappers" /><published>2022-09-24T00:00:00-07:00</published><updated>2022-09-24T00:00:00-07:00</updated><id>https://nieuw.hiekehuistra.nl/columns/2022/09/verdeel-extra-geld-alle-wetenschappers</id><content type="html" xml:base="https://nieuw.hiekehuistra.nl/columns/2022/09/verdeel-extra-geld-alle-wetenschappers/">&lt;p&gt;Het was u tussen prijsplafond en stikstofemoties wellicht niet opgevallen, maar de koning had dinsdag ook een zinnetje over (onder meer) de universiteiten: “Grote investeringen in mbo, hoger onderwijs en wetenschap brengen rust en ruimte voor docenten en studenten.”&lt;/p&gt;

&lt;p&gt;We krijgen er geld bij. Eindelijk – want het hoger onderwijs wordt al jaren structureel ondergefinancierd. Actiegroep WOinActie wijst hier al een jaar of vijf op, steeds opnieuw, en die volharding heeft nu tot extra geld geleid. Geld dat er zonder WOinActie vermoedelijk niet gekomen was. Universiteitsbestuurders zouden er dan ook goed aan doen ruimhartig hun dank te betuigen aan WOinActie in het algemeen, en aan trekkers van het eerste uur Ingrid Robeyns, Rens Bod en Remco Breuker in het bijzonder.&lt;/p&gt;

&lt;p&gt;Je zou zeggen: zij kunnen nu voldaan achteroverleunen. Maar nee. Want het geld komt er, en daar is iedereen blij mee, maar het geld komt met voorwaarden – en over die voorwaarden zijn zorgen. Bij de actievoerders van WOinActie, maar ook bij bijvoorbeeld de jonge wetenschappers van De Jonge Akademie.&lt;/p&gt;

&lt;p&gt;Minister Dijkgraaf wil het geld uitdelen in de vorm van starters- en stimuleringsbeurzen. De startersbeurzen zijn bedoeld voor jonge wetenschappers. Zodra een wetenschapper in vaste dienst komt, is het idee, krijgt die een startersbeurs van 300.000 euro. Om zo rustig een eigen onderzoekslijn op te kunnen zetten, en niet meteen de subsidiemarkt op te moeten. Klinkt mooi, komt uit een goed hart, en toch zou het zomaar kunnen dat dit plan voor veel wetenschappers de werkdruk niet verlaagt, en mogelijk zelfs verhoogt.&lt;/p&gt;

&lt;p&gt;Eerste probleem: het is de vraag of er genoeg geld is om élke starter een beurs te geven. Sommige starters krijgen drie ton, anderen krijgen niks. De universiteiten hebben al met de minister afgesproken dat het ‘niet-competitieve middelen’ zullen zijn, maar welk verdelingsmechanisme zowel competitie als gevoelens van nijd en afgunst tussen collega’s kan voorkomen, is mij niet duidelijk.&lt;/p&gt;

&lt;p&gt;Ander probleem, zelfs als er genoeg geld is voor iedereen: een deel van de starters zal het geld ongetwijfeld inzetten voor het aanstellen van promovendi. En dus krijgen we nog meer kwetsbare werknemers onderaan de piramide die, als ze klaar zijn met hun proefschrift, met nog meer andere gepromoveerden moeten concurreren om heel weinig vaste posities. Meer competitie, meer werkdruk.&lt;/p&gt;

&lt;p&gt;Laatste probleem: er zijn ook wetenschappers die niet aan het begin van hun carrière staan. Vrij veel zelfs. Die hebben ook een hoge werkdruk, maar mogen geen startersbeurs. Voor hen zijn er wel de stimuleringsbeurzen. Maar het geld daarvoor is beperkt, dus wederom: nijd en afgunst. Ook tussen gestimuleerde en starter, trouwens, want de startersbeurzen kunnen hoger zijn dan de stimuleringsbeurzen.&lt;/p&gt;

&lt;p&gt;Dat er extra geld komt is prachtig, maar als we het op deze manier verdelen, helpen we een deel van de beginnende onderzoekers, maar laten we de meeste al jaren overwerkte wetenschappers dieper in de modder wegzakken.&lt;/p&gt;

&lt;p&gt;Hoe dan wel? Dijkgraaf is al verschillende keren op een elegant alternatief gewezen: verdeel gewoon al het beschikbare geld over alle wetenschappers. Natuurlijk, als iedereen meedeelt blijft er per persoon minder geld over, maar het is nog steeds genoeg voor een student-assistent die je interviews uittikt, wat extra secretariële ondersteuning zodat je niet zelf vergaderverslagen hoeft te maken, of aanschaf van nieuwe meetapparatuur zonder dat je een subsidieaanvraag hoeft te schrijven.&lt;/p&gt;

&lt;p&gt;Wie meer wil, kan met collega’s budgetten stapelen om, bijvoorbeeld, een extra staflid aan te stellen, duurdere instrumenten te kopen of, voor wie Dijkgraafs plan wel een goed idee vond, een startersbeurs te geven aan de nieuwe collega die in vaste dienst komt.&lt;/p&gt;

&lt;p&gt;Geld voor iedereen, elk jaar opnieuw: zo krijg je échte rust voor álle wetenschappers.&lt;/p&gt;</content><author><name>Hieke Huistra</name><email>h.m.huistra@uu.nl</email></author><category term="Academisch-bedrijf" /><summary type="html">Het was u tussen prijsplafond en stikstofemoties wellicht niet opgevallen, maar de koning had dinsdag ook een zinnetje over (onder meer) de universiteiten: “Grote investeringen in mbo, hoger onderwijs en wetenschap brengen rust en ruimte voor docenten en studenten.”</summary></entry><entry><title type="html">Het naamloze meisje brengt de geschiedenis nabij</title><link href="https://nieuw.hiekehuistra.nl/columns/2022/09/naamloze-meisje-brengt-geschiedenis-nabij/" rel="alternate" type="text/html" title="Het naamloze meisje brengt de geschiedenis nabij" /><published>2022-09-10T00:00:00-07:00</published><updated>2022-09-10T00:00:00-07:00</updated><id>https://nieuw.hiekehuistra.nl/columns/2022/09/naamloze-meisje-brengt-geschiedenis-nabij</id><content type="html" xml:base="https://nieuw.hiekehuistra.nl/columns/2022/09/naamloze-meisje-brengt-geschiedenis-nabij/">&lt;p&gt;Historici zouden minder moeten schrijven en meer moeten schrappen, zo schreef ik in mijn proefschrift. In theorie vind ik dat nog steeds, in praktijk vermaledij ik de woordenlimiet van het tijdschrift waar ik deze week een artikel wil indienen. Die limiet is weliswaar zelfs naar academische maatstaven ruim – 12.500 woorden – maar ik heb toch meer te vertellen dan erin past.&lt;/p&gt;

&lt;p&gt;En dus moet ik schrappen. Terecht, want meer dan 12.500 woorden wil ik mijn lezers, vermoedelijk overwerkte academici, niet aandoen. Maar pijn doet het wel.&lt;/p&gt;

&lt;p&gt;Mijn artikel gaat over de rol van vaders bij de bevalling. Ik wil laten zien dat in de vroege twintigste eeuw gebruikelijk was dat Nederlandse vaders bij de geboorte van hun kinderen waren en dat artsen die aanwezigheid meestal probleemloos accepteerden, en soms zelfs toejuichten. Daarvoor gebruik ik onder meer bevallingsverhalen. Die haal ik uit memoires van artsen, dagboeken van ouders, brieven van kraamverpleegsters. Prachtige verhalen, die samen een tastbaar beeld schetsen van de bevalpraktijk een eeuw geleden. Maar ze passen niet allemaal in die 12.500 woorden.&lt;/p&gt;

&lt;p&gt;Er moeten verhalen uit, en één daarvan is tot mijn verdriet het verhaal over de dochter van marxistisch politicus Willem van Ravesteyn en zijn vrouw Johanna Wismeijer. Van Ravesteyn en Wismeijer woonden in Rotterdam en verwachtten in de zomer van 1914 hun eerste kind. De eerste weeën kwamen midden in een augustusnacht. De dokter werd gehaald, en toen begon, aldus Van Ravesteyn vijftig jaar later in zijn memoires, ‘de misschien grootste ramp in mijn leven’.&lt;/p&gt;

&lt;p&gt;De dokter constateerde dat Wismeijers bekken te smal was om een baby te kunnen baren. Had hij dat vóór de bevalling opgemerkt, dan zou de baby met een keizersnede gehaald zijn. Maar nu de baby al een eind op weg was, was het daarvoor te laat.&lt;/p&gt;

&lt;p&gt;De gynaecoloog Klaas de Snoo werd erbij geroepen. Hij zag maar één oplossing: het kind doden om de moeder te redden. En Van Ravesteyn moest hem daarbij helpen, door de instrumenten aan te geven waarmee De Snoo de schedel van het kind kon verbrijzelen, zodat het alsnog door het bekken zou passen. In zijn memoires schrijft Van Ravesteyn: ‘ik moest bij deze afschuwelijke en bloedige geschiedenis, moord op een jong vrouwelijk wezen, assisteren. Nog eens: bijzonderheden herinner ik me gelukkig niet meer. Het kind was een meisje … En dit heeft, in mijn geest, het geval nog ellendiger gemaakt, omdat ik gehoopt had op een dochtertje.’&lt;/p&gt;

&lt;p&gt;Nadat De Snoo vertrokken was, bleef Van Ravesteyn achter ‘met een zwaargewonde vrouw, een bloedend kinderlijkje, en verder niets’. De volgende dag ging hij samen met zijn oudste vriend naar de begraafplaats in Crooswijk, om daar ‘het geschonden lijkje van wat mijn dochter had kunnen worden’ bij te zetten.&lt;/p&gt;

&lt;p&gt;Pas twee jaar later wilde Van Ravesteyn, op aandringen van zijn vrouw, nadenken over een tweede kind. Uiteindelijk werd in juli 1917 hun zoon geboren, met een geplande keizersnede.&lt;/p&gt;

&lt;p&gt;Het verhaal is hartverscheurend. Maar aan mijn argumentatie voegt het weinig toe. Het is een extreem geval, wat het minder overtuigend maakt — dat de vader in zo’n situatie aanwezig was, zegt weinig over de meerderheid van de bevallingen die relatief normaal verliepen. Ook van die meerderheid heb ik voldoende beschrijvingen met aanwezige vaders, en daar spendeer ik mijn 12.500 woorden aan. Wetenschappelijk is daar weinig tegen in te brengen. Maar toch wringt het.&lt;/p&gt;

&lt;p&gt;In een academisch artikel worden wij historici geacht te beschrijven hoe het vroeger was op basis van zo overtuigend mogelijk bewijs. Maar daardoor verliezen we soms juist de verhalen die ons écht dicht bij het verleden brengen, de verhalen die ons juist door de uitzonderlijkheid die ze ‘niet representatief’ maakt, daadwerkelijk ontroeren. Verhalen, kortom, zoals dat over het naamloze meisje van Johanna Wismeijer en Willem van Ravesteyn.&lt;/p&gt;</content><author><name>Hieke Huistra</name><email>h.m.huistra@uu.nl</email></author><category term="Geboorte-dood" /><summary type="html">Historici zouden minder moeten schrijven en meer moeten schrappen, zo schreef ik in mijn proefschrift. In theorie vind ik dat nog steeds, in praktijk vermaledij ik de woordenlimiet van het tijdschrift waar ik deze week een artikel wil indienen. Die limiet is weliswaar zelfs naar academische maatstaven ruim – 12.500 woorden – maar ik heb toch meer te vertellen dan erin past.</summary></entry></feed>